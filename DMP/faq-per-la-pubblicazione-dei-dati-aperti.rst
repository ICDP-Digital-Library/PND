FAQ per la pubblicazione dei dati aperti
========================================

Le FAQ che seguono sono state elaborate a partire dalle *Linee guida per
valorizzazione del patrimonio informativo pubblico*, a cura dell’Agenzia
per l’Italia Digitale e del Dipartimento per la trasformazione digitale
della Presidenza del Consiglio dei Ministri [1]_ (nel seguito anche
“Linee guida AgID”). Tali Linee guida hanno l’obiettivo di supportare
gli uffici nel processo di valorizzazione del proprio patrimonio
informativo pubblico, nel rispetto degli obiettivi indicati
nell’articolo 52 del D.lgs 7 marzo 2005, n. 82 – Codice
dell’Amministrazione Digitale (CAD).

Le linee guida propongono a tal fine un modello e un’architettura di
riferimento per l’informazione del settore pubblico, individuando:

-  standard di base, formati, vocabolari/ontologie per dati di specifici
   domini

-  profili di metadati descrittivi nazionali

-  aspetti organizzativi necessari per individuare i ruoli e le figure
   professionali

-  fasi dei processi per la gestione e pubblicazione di dati di qualità.

Inoltre, il documento mira a fornire supporto: nella scelta della
licenza per i dati di tipo aperto, nell’analisi di eventuali aspetti di
costo dei dati e nella loro pubblicazione nei portali per una maggiore
standardizzazione di questo processo.

Le linee guida AgID hanno una duplice valenza tecnica e organizzativa e
si rivolgono sia a figure professionali delle amministrazioni in
possesso di competenze tecnico-informatiche (ad esempio, direttori dei
sistemi informativi, responsabili siti web, funzionari e consulenti
tecnici), sia a figure professionali individuabili in quelle aree più
amministrative preposte all’organizzazione dei dati (ad esempio,
responsabili di basi di dati specifiche, responsabili amministrativi,
esperti di dominio).

.. _section-4:

Cosa sono i dati aperti (open data)?

Il Codice dell’Amministrazione digitale (decreto legislativo 7 marzo
2005, n. 82) all’art. 1, definisce aperti i dati:

-  disponibili secondo i termini di una licenza o di una previsione
   normativa che ne permetta l'utilizzo da parte di chiunque, anche per
   finalità commerciali, in formato disaggregato;

-  accessibili attraverso le tecnologie dell'informazione e della
   comunicazione […] in formati aperti […];

-  adatti all'utilizzo automatico da parte di programmi per elaboratori;

-  provvisti dei relativi metadati;

-  resi disponibili gratuitamente oppure resi disponibili ai costi
   marginali sostenuti per la loro riproduzione e divulgazione.

Con dato aperto si intende dunque un dato che risponde ai seguenti
principi di base:

-  Disponibile (requisito giuridico) secondo i termini di una licenza
   che ne permetta l’utilizzo da parte di chiunque, anche per finalità
   commerciali, in formato disaggregato;

-  Accessibile (requisito tecnologico) attraverso le tecnologie
   dell’informazione e della comunicazione, in formato aperto e con i
   relativi metadati;

-  Gratuito (requisito economico): disponibili gratuitamente oppure
   disponibili ai costi marginali sostenuti per la loro riproduzione,
   messa a disposizione e divulgazione.

I dati aperti del MiC aderiscono ai principi FAIR.

Cosa sono i principi FAIR?

Nel 2014 sono stati elaborati alcuni principi per la condivisione dei
dati scientifici, denominati FAIR. (acronimo derivante dai termini
*Findable*, *Accessible*, *Interoperable*, *Re-Usable*), per ottimizzare
la riutilizzabilità dei dati e dei risultati della ricerca [2]_. Tali
principi, ormai riconosciuti a livello internazionale, descrivono le
caratteristiche che le risorse digitali debbono avere per essere usate e
riutilizzate a fini scientifici, educativi e divulgativi, sia dalle
persone sia dalle macchine che adottano processi automatizzati.

**Rintracciabilità (Findability)**

I dati e i relativi metadati raccolti nel progetto devono essere
facilmente rintracciabili sia da parte di utenti umani sia da parte di
strumenti informatici. Nel DMP va specificato in che modo il progetto
soddisfa i requisiti di rintracciabilità, e in particolare tramite:

-  Identificatori univoci e persistenti: è opportuno valutare che gli
   identificatori utilizzati identifichino in maniera univoca le
   risorse, che non siano soggetti a cambiamento nel tempo, e che i
   metadati siano collegati in maniera esplicita agli identificatori
   delle risorse.

-  Metadati sufficientemente descrittivi: valutare se i metadati
   descrivono in modo adeguato le risorse. Inoltre, i metadati devono
   essere collegati in maniera esplicita agli identificatori univoci.

-  Indicizzazione dei metadati: è opportuno verificare che i metadati
   siano indicizzati in risorse disponibili pubblicamente (es. messe a
   disposizione dal MiC), in modo che sia semplice reperire le risorse.

**Accessibilità (Accessibility)**

I dati e i relativi metadati raccolti nel progetto devono essere
facilmente accessibili tramite la pubblicazione in repository aperti e
disponibili pubblicamente. Nel DMP va specificato in che modo il
progetto soddisfa i requisiti di accessibilità, e in particolare
tramite:

-  Pubblicazione in repository aperti (*open access*): è opportuno
   verificare che i dati siano pubblicati in repository aperti, in modo
   che sia semplice per qualunque utente reperire le risorse, e che sia
   consentito il riuso dei dati.

-  Protocollo di accesso: è opportuno verificare che il dataset venga
   reso accessibile tramite un protocollo aperto (es. HTTP, FTP).

-  Persistenza dei metadati: è opportuno verificare che venga garantita
   la persistenza dei metadati indipendentemente dall’accessibilità del
   dataset e indicare se il requisito è soddisfatto.

-  Sistemi di autorizzazione e autenticazione: qualora fossero presenti
   restrizioni sull’accesso ai dati, è opportuno verificare che siano
   supportati meccanismi di autorizzazione e autenticazione per
   l’accesso.

**Interoperabilità (Interoperability)**

I dati e i relativi metadati raccolti nel progetto devono garantire
l’interoperabilità, in modo da facilitare il più possibile
l’integrazione con altri sistemi e dataset. Nel DMP va specificato in
che modo il progetto soddisfa i requisiti di interoperabilità, e in
particolare tramite:

-  Adozione di standard open data: è opportuno valutare se gli standard
   e i formati adottati nel progetto garantiscono l’interoperabilità del
   dataset.

-  Adozione di vocabolari compatibili con i principi FAIR:, è opportuno
   valutare se i vocabolari adottati nel progetto garantiscono
   l’interoperabilità del dataset.

-  Integrazione con altri dataset: è opportuno valutare se è prevista
   un’integrazione o *linking* con altri dataset, e con quali modalità.

**Riutilizzabilità (Reusability)**

I dati e i relativi metadati raccolti nel progetto devono garantire la
riutilizzabilità tramite l’adozione di standard, licenze aperte e
indicazioni sull’origine dei dati. In questo campo va specificato in che
modo il progetto soddisfa i requisiti di riutilizzabilità, e in
particolare tramite:

-  Adozione di licenze aperte: è opportuno valutare se le licenze
   adottate rispettano la definizione di licenza aperta (a questo
   proposito, si vedano le *Linee guida per l’acquisizione, la
   circolazione e il riuso delle riproduzioni dei beni culturali in
   ambiente digitale*).

-  Metadati di *provenance*: è opportuno valutare se i metadati
   descrivono in maniera adeguata l’origine dei dati e i processi di
   produzione, raccolta e trasformazione di cui i dati sono stati
   oggetto.

-  Standard per i metadati: è opportuno valutare se le metodologie di
   metadatazione adottate nel progetto rispettano gli standard di
   settore.

Cosa significa formato aperto (#FormatoAperto)?

Con formato dei dati di tipo aperto si intende un formato reso pubblico,
documentato esaustivamente e neutro rispetto agli strumenti tecnologici
necessari per la fruizione dei dati stessi.

Cosa sono i livelli degli open data?

Le **Linee guida AgID**, che riprendono la definizione di Open Data del
W3C [3]_, prevedono cinque possibili livelli di open data, come di
seguito mostrato:

|image0|

La pubblicazione di dati di livello 1 e 2 non è più consentita; il MiC
pertanto pubblicherà i dati in formato aperto almeno di livello 3\*
mirando, nel tempo, a pubblicare solo dati di livello a 4\* e 5\*
(*Linked Open Data*).

Cosa sono i linked (open) data?

I *linked data* (trad.: dati collegati [ad altri dati]) sono una
modalità di pubblicazione di dati strutturati basata su tecnologie e
standard aperti del web come HTTP, RDF (*Resource Description
Framework*) e URI (*Uniform Resource Identifier*). Se i *linked data*
collegano dati aperti si parla di *linked open data* (LOD). I *linked
data* sono una delle tecnologie alla base del cosiddetto *Semantic Web*
(una sorta di spazio globale dei dati interconnessi tra loro con
relazioni semanticamente qualificate) in cui i dati, strutturati e
collegati tra loro, costruiscono un reticolo informativo sempre più
ampio che i software riescono a leggere e interpretare direttamente
estraendo informazioni attraverso interrogazioni di tipo semantico. I
dati e le relazioni tra essi sono descritti semanticamente tramite
metadati e ontologie. Nel collegare (o referenziare) si usano dunque
relazioni (“link”) che hanno un preciso significato e spiegano il tipo
di legame che intercorre tra le due entità coinvolte nel collegamento. I
*linked open data* sono quindi un metodo elegante ed efficace per
risolvere problemi di identità e provenienza, semantica, integrazione e
interoperabilità.

Già nel 2012 la Commissione di Coordinamento SPC ha emanato le Linee
guida sull’interoperabilità semantica attraverso i linked open data e la
metodologia ivi proposta risulta essere ancora valida anche se la
filiera di lavorazione dei LOD è un percorso che può essere complesso da
intraprendere e che richiede competenze tecniche specifiche. Tuttavia,
l’intenzione del MiC è governare una transizione graduale verso la
produzione di LOD che sarà possibile se trainata dagli Istituti centrali
e dalle Direzioni generali.

Esistono leggi che impongono di pubblicare dati in formato aperto?

Il principio dell’\ *open data by default* è stato introdotto nel 2012
con la modifica dell’articolo 52 del Codice dell’Amministrazione
Digitale, per cui “i dati e i documenti che [le PA] pubblicano, con
qualsiasi modalità, senza l'espressa adozione di una licenza […] si
intendono rilasciati come dati di tipo aperto […] ad eccezione dei casi
in cui la pubblicazione riguardi dati personali […]”. Altri importanti
cambiamenti normativi sono intervenuti soprattutto per quel che riguarda
il recepimento della nuova direttiva Europea 2019/1024, che abroga la
vigente direttiva 2003/98/CE apportando significative novità in tema di
riutilizzo dei dati aperti della PA: essa accresce la rilevanza
economica del riutilizzo degli open data andando ad estenderne il campo
di applicazione alle attività di interesse economico generale, ai “dati
dinamici” e “di elevato valore” nonché ai dati prodotti nell’ambito
della ricerca scientifica.

La direttiva 2019/1024 sul riuso dei dati prodotti dalla pubblica
amministrazione (Public Sector Information) è la terza direttiva PSI in
ordine di tempo: la direttiva PSI del 2013, rispetto alla prima del
2003, ha incluso per la prima volta nel proprio ambito di applicazione i
dati detenuti musei, archivi e biblioteche, ma ha finito per rimanere in
buona parte priva di effetti su questi istituti per la mancata
emanazione del decreto ministeriale che avrebbe dovuto definire i
criteri di tariffazione legati al riuso dei dati detenuti dagli istituti
pubblici di tutela.

Tutti i dati devono essere pubblicati in formato aperto?

Tutti i dati detenuti dalle pubbliche amministrazioni devono essere
pubblicati in formato aperto, con le seguenti esclusioni:

1. dati a conoscibilità limitata come i dati coperti da segreto di stato
   o le opere d’ingegno coperte dal diritto d’autore;

2. i dati personali, per i quali trovano applicazione le norme del
   «Codice in materia di protezione dei dati personali» (i.e., D.lgs n.
   196/2003 e Linee guida in materia di trattamento di dati personali e
   s.m.i.). In questo caso, si ponga anche attenzione a non esporre
   quasi-identificatori (e.g., data di nascita, domicilio, residenza,
   sesso, razza, etnia, composizione nucleo famigliare, status
   giuridico, ecc.) che possono facilmente re-identificare i soggetti
   che si intende invece tutelare o che hanno una tutela speciale perché
   appartenenti a fasce protette (e.g., testimoni giudiziari, profughi,
   rifugiati, pentiti, ecc.). In ogni caso, AgiD raccomanda di
   verificare gli artt. 3 e 4 del D. Lgs. 36/2006 per una visione
   approfondita circa le esclusioni e le norme di salvaguardia.

Per quanto riguarda le riproduzioni digitali dei beni culturali un
limite alla pubblicazione in formato aperto è rappresentato dalle
prescrizioni dell’art. 107 e 108 del Codice dei beni culturali, dove si
prevede la corresponsione di un canone per i riusi commerciali; nessuna
limitazione è invece posta dal Codice alla pubblicazione in formato
aperto dei dati descrittivi del patrimonio culturale. Per un
approfondimento sul tema si rimanda alle *Linee guida per
l’acquisizione, la circolazione e il riuso delle riproduzioni di beni
culturali in ambiente digitale*.

AgID fornisce una breve “\ **check list**\ ”, utile per verificare se
tutti gli aspetti giuridici sono stati valutati dal responsabile della
banca dati. La check list è formata da una serie di domande, per ciascun
aspetto, a cui rispondere con Sì o No.

+-----------------------+-----------------------+-----------------------+
| **AMBITO**            | **DOMANDA DI          | **SI/NO**             |
|                       | CONTROLLO**           |                       |
+=======================+=======================+=======================+
| **Privacy**           | I dati sono liberi da |                       |
|                       | ogni informazione     |                       |
|                       | personale che possa   |                       |
|                       | identificare in modo  |                       |
|                       | diretto l’individuo   |                       |
|                       | (nome, cognome,       |                       |
|                       | indirizzo, codice     |                       |
|                       | fiscale, patente,     |                       |
|                       | telefono, email,      |                       |
|                       | foto, descrizione     |                       |
|                       | fisica, ecc.)? In     |                       |
|                       | caso negativo queste  |                       |
|                       | informazioni sono     |                       |
|                       | autorizzate per       |                       |
|                       | legge?                |                       |
+-----------------------+-----------------------+-----------------------+
|                       | I dati sono liberi da |                       |
|                       | ogni informazione     |                       |
|                       | indiretta che possa   |                       |
|                       | identificare          |                       |
|                       | l’individuo           |                       |
|                       | (caratteristiche      |                       |
|                       | personali che possono |                       |
|                       | identificare          |                       |
|                       | facilmente il         |                       |
|                       | soggetto)? In caso    |                       |
|                       | negativo queste       |                       |
|                       | informazioni sono     |                       |
|                       | autorizzate per       |                       |
|                       | legge?                |                       |
+-----------------------+-----------------------+-----------------------+
|                       | I dati sono liberi da |                       |
|                       | ogni informazione     |                       |
|                       | sensibile             |                       |
|                       | riconducibile         |                       |
|                       | all’individuo? In     |                       |
|                       | caso negativo queste  |                       |
|                       | informazioni sono     |                       |
|                       | autorizzate per       |                       |
|                       | legge?                |                       |
+-----------------------+-----------------------+-----------------------+
|                       | I dati sono liberi da |                       |
|                       | ogni informazione     |                       |
|                       | relativa al soggetto  |                       |
|                       | che incrociata con    |                       |
|                       | dati comunemente      |                       |
|                       | reperibili nel web    |                       |
|                       | (e.g. google          |                       |
|                       | maps,linked data,     |                       |
|                       | ecc.) possa           |                       |
|                       | identificare          |                       |
|                       | l’individuo? In caso  |                       |
|                       | negativo queste       |                       |
|                       | informazioni sono     |                       |
|                       | autorizzate per       |                       |
|                       | legge?                |                       |
+-----------------------+-----------------------+-----------------------+
|                       | I dati sono liberi da |                       |
|                       | ogni riferimento a    |                       |
|                       | profughi, protetti di |                       |
|                       | giustizia, vittime di |                       |
|                       | violenze o in ogni    |                       |
|                       | caso categorie        |                       |
|                       | protette?             |                       |
+-----------------------+-----------------------+-----------------------+
|                       | Hai considerato il    |                       |
|                       | rischio di            |                       |
|                       | de-anonimizzazione    |                       |
|                       | del tuo dataset prima |                       |
|                       | di pubblicarlo?       |                       |
+-----------------------+-----------------------+-----------------------+
|                       | Esponi dei servizi di |                       |
|                       | ricerca tali da poter |                       |
|                       | filtrare i dati in    |                       |
|                       | modo da ottenere un   |                       |
|                       | solo record           |                       |
|                       | geolocalizzato, che   |                       |
|                       | sia facilmente        |                       |
|                       | riconducibile ad una  |                       |
|                       | persona fisica?       |                       |
+-----------------------+-----------------------+-----------------------+
| **Proprietà           | Il dataset è stato    |                       |
| intellettuale della   | creato da uno o più   |                       |
| sorgente**            | dipendenti della tua  |                       |
|                       | pubblica              |                       |
|                       | amministrazione       |                       |
|                       | nell’ambito della     |                       |
|                       | loro attività         |                       |
|                       | lavorativa? I singoli |                       |
|                       | elementi del dataset  |                       |
|                       | suscettibili di       |                       |
|                       | autonoma protezione   |                       |
|                       | (es., immagini,       |                       |
|                       | fotografie, testi in  |                       |
|                       | qualche modo          |                       |
|                       | creativi) sono stati  |                       |
|                       | a loro volta prodotti |                       |
|                       | da uno o più          |                       |
|                       | dipendenti della tua  |                       |
|                       | pubblica              |                       |
|                       | amministrazione       |                       |
|                       | nell’ambito della     |                       |
|                       | loro attività         |                       |
|                       | lavorativa?           |                       |
+-----------------------+-----------------------+-----------------------+
|                       | L’amministrazione è   |                       |
|                       | proprietaria dei      |                       |
|                       | dati, anche se non    |                       |
|                       | sono stati creati     |                       |
|                       | direttamente da suoi  |                       |
|                       | dipendenti??          |                       |
+-----------------------+-----------------------+-----------------------+
|                       | Sei sicuro di non     |                       |
|                       | usare dati per i      |                       |
|                       | quali vi è una        |                       |
|                       | licenza o un brevetto |                       |
|                       | di terzi?             |                       |
+-----------------------+-----------------------+-----------------------+
|                       | Se i dati non sono    |                       |
|                       | della tua             |                       |
|                       | amministrazione hai   |                       |
|                       | un accordo o una      |                       |
|                       | licenza che ti        |                       |
|                       | autorizzi a           |                       |
|                       | pubblicarli?          |                       |
+-----------------------+-----------------------+-----------------------+
| **Licenza di          | Stai rilasciando i    |                       |
| rilascio**            | dati di cui possiedi  |                       |
|                       | la proprietà          |                       |
|                       | accompagnati da una   |                       |
|                       | licenza?              |                       |
+-----------------------+-----------------------+-----------------------+
|                       | Hai incluso anche la  |                       |
|                       | clausola di           |                       |
|                       | salvaguardia «Questo  |                       |
|                       | dataset contiene      |                       |
|                       | informazioni          |                       |
|                       | indirettamente        |                       |
|                       | riferibili a persone  |                       |
|                       | fisiche. In ogni      |                       |
|                       | caso, i dati non      |                       |
|                       | possono essere        |                       |
|                       | utilizzati al fine di |                       |
|                       | identificare          |                       |
|                       | nuovamente gli        |                       |
|                       | interessati.»?        |                       |
+-----------------------+-----------------------+-----------------------+
| **Limiti alla         | Hai verificato che    |                       |
| pubblicazione**       | non vi siano          |                       |
|                       | impedimenti di legge  |                       |
|                       | o contrattuali che    |                       |
|                       | per la pubblicazione  |                       |
|                       | dei dati?             |                       |
+-----------------------+-----------------------+-----------------------+
| **Segretezza**        | Hai verificato se non |                       |
|                       | vi siano motivi di    |                       |
|                       | ordine pubblico o di  |                       |
|                       | sicurezza nazionale   |                       |
|                       | che ti impediscono la |                       |
|                       | pubblicazione dei     |                       |
|                       | dati?                 |                       |
+-----------------------+-----------------------+-----------------------+
|                       | Hai verificato se non |                       |
|                       | vi siano motivi       |                       |
|                       | legati al segreto     |                       |
|                       | d’ufficio che         |                       |
|                       | impediscono la        |                       |
|                       | pubblicazione dei     |                       |
|                       | dati?                 |                       |
+-----------------------+-----------------------+-----------------------+
|                       | Hai verificato se non |                       |
|                       | vi siano motivi       |                       |
|                       | legati al segreto di  |                       |
|                       | stato che impediscono |                       |
|                       | la pubblicazione dei  |                       |
|                       | dati?                 |                       |
+-----------------------+-----------------------+-----------------------+
| **Indicazioni         | I dati sono soggetti  |                       |
| temporali**           | per legge a           |                       |
|                       | restrizioni temporali |                       |
|                       | di pubblicazione?     |                       |
+-----------------------+-----------------------+-----------------------+
|                       | I dati sono           |                       |
|                       | aggiornati            |                       |
|                       | frequentemente in     |                       |
|                       | modo da sanare        |                       |
|                       | eventuali             |                       |
|                       | informazioni lesive   |                       |
|                       | di persone o          |                       |
|                       | organizzazioni?       |                       |
+-----------------------+-----------------------+-----------------------+
|                       | I dati hanno dei      |                       |
|                       | divieti di legge o    |                       |
|                       | giurisprudenziali che |                       |
|                       | impediscono la loro   |                       |
|                       | indicizzazione da     |                       |
|                       | parte di motori di    |                       |
|                       | ricerca?              |                       |
+-----------------------+-----------------------+-----------------------+
| **Trasparenza**       | I dati rientrano      |                       |
|                       | nella lista           |                       |
|                       | dell’allegato A del   |                       |
|                       | d.lgs. 33/2013? Se sì |                       |
|                       | come sono stati       |                       |
|                       | trattati dal          |                       |
|                       | responsabile della    |                       |
|                       | trasparenza nella     |                       |
|                       | sezione               |                       |
|                       | “Amministrazione      |                       |
|                       | trasparente”?         |                       |
+-----------------------+-----------------------+-----------------------+

E se i dati contengono riferimenti espliciti a persone (dato personale)?

In questo caso i dati non vanno pubblicati in formato aperto, a meno che
non sia possibile procedere all’anonimizzazione del dato. I dati possono
essere considerati anonimi quando le persone non sono più
identificabili. Infatti, esistono molte altre informazioni che
consentono a un individuo di essere collegato ai suoi dati personali e
che ne consentono pertanto la reidentificazione. Il GDPR, però, non
prescrive alcuna tecnica particolare per l'anonimizzazione; spetta
quindi ai singoli responsabili del trattamento garantire che qualunque
processo di anonimizzazione scelto sia sufficientemente solido.

Che vantaggi si traggono dalla pubblicazione dei dati aperti?

La valorizzazione del patrimonio informativo pubblico è un obiettivo
strategico per la pubblica amministrazione, soprattutto per affrontare
efficacemente le nuove sfide dell’economia dei dati (data economy),
supportare la costruzione del mercato unico europeo per i dati definito
dalla Strategia europea in materia di dati [4]_, garantire la creazione
di servizi digitali a valore aggiunto per cittadini, imprese e, in
generale, tutti i portatori di interesse e fornire al decisore politico
strumenti *data-driven* da utilizzare nei processi decisionali.

A tal fine, il Piano triennale per l’informatica nella Pubblica
Amministrazione ridefinisce una nuova *data governance* coerente con la
Strategia europea e con il quadro delineato dalla nuova Direttiva
europea sull’apertura dei dati e il riutilizzo dell’informazione del
settore pubblico.

Il principio generale della direttiva è quello di favorire al massimo il
riutilizzo dei dati della pubblica amministrazione, a eccezione dei dati
esclusi dal diritto di accesso ai sensi del diritto nazionale e in
conformità alla normativa sulla protezione dei dati. Questo principio
muove dalla convinzione che il libero riutilizzo dei dati, anche per
fini commerciali, è un potente moltiplicatore di ricchezza e un asset
strategico per lo sviluppo sociale, culturale ed economico dei Paesi
membri in una fase di forte crescita dei settori che si occupano
dell’elaborazione di dati grezzi in materiale per lo sviluppo di nuove
app e servizi che possono essere erogati da soggetti pubblici e privati:
maggiore è infatti la qualità e quantità degli Open Data messi a
disposizione dalle pubbliche amministrazioni, e maggiori saranno le
probabilità che i dati verranno utilizzati al fine di creare servizi
innovativi capaci di divenire fattori di benessere per la società.

Per tali ragioni già la direttiva del 2013 prescriveva l’obbligo, e non
più solamente la facoltà, per le amministrazioni, di rendere
riutilizzabili per fini commerciali o non commerciali i dati in loro
possesso, ove possibile per via elettronica e in formati aperti,
leggibili meccanicamente, accessibili, reperibili e riutilizzabili,
insieme ai rispettivi metadati.

Si possono fare pagare i dati?

La condivisione dei dati tra pubbliche amministrazioni per finalità
istituzionali (art. 50 del CAD), avviene esclusivamente a titolo
gratuito. Anche nel caso della pubblicazione di open data, AgID
suggerisce di renderli disponibili esclusivamente a titolo gratuito.
Tuttavia, è prevista la possibilità di richiedere per il riutilizzo dei
dati un corrispettivo specifico, limitato ai costi sostenuti
effettivamente per la riproduzione, messa a disposizione e divulgazione
dei dati. In tali casi, come previsto dall’art. 7 del D.Lgs 24 gennaio
2006, n. 36, AgID determina le tariffe standard da applicare,
pubblicandole sul proprio sito istituzionale. Nel pieno rispetto dei
principi di trasparenza e verificabilità, tali tariffe sono determinate
sulla base del “Metodo dei costi marginali” esplicitato nella
Comunicazione della Commissione 2014/C - 240/01 contenente, tra gli
altri, gli orientamenti sulla tariffazione. In linea con quanto previsto
dalla direttiva comunitaria, il citato articolo 7 del D. Lgs. 36/2006
prevede inoltre casi specifici per i quali è possibile determinare
tariffe superiori ai costi marginali in deroga al principio generale di
rendere disponibili i dati gratuitamente o a costi marginali, ovvero:

1. alle biblioteche, comprese quelle universitarie, di musei e archivi;

2. alle amministrazioni e agli organismi di diritto pubblico che devono
   generare utili per coprire una parte sostanziale dei costi inerenti
   allo svolgimento dei propri compiti di servizio pubblico;

3. ai casi eccezionali relativi a documenti per i quali le pubbliche
   amministrazioni e gli organismi di diritto pubblico sono tenuti a
   generare utili sufficienti per coprire una parte sostanziale dei
   costi di raccolta, produzione, riproduzione e diffusione.

Alla data di elaborazione del presente documento sono in corso di
redazione da parte di AgID i criteri per la determinazione di tali
tariffe.

Per quanto riguarda invece i criteri per la tariffazione delle
riproduzioni dei beni culturali, si rimanda a quanto previsto nelle
*Linee guida per l’acquisizione, la circolazione e il riuso delle
riproduzioni digitali dei beni culturali in ambiente digitale*.

Con che licenza si devono pubblicare i dati aperti (#Licenza)?

Per licenza d’uso si intende il contratto, o altro strumento negoziale,
redatto ove possibile in forma elettronica, nel quale sono definite le
modalità di riutilizzo dei documenti delle pubbliche amministrazioni o
degli organismi di diritto pubblico.

L’informazione sul tipo di licenza è un metadato indispensabile per
determinare come poter riutilizzare il dataset (ovvero l’insieme
organico dei dati resi disponibili). Deve pertanto essere sempre
specificata indicando, il nome, la versione e fornendo il riferimento al
testo della licenza.

Nel contesto dei dati aperti, considerando la definizione Open Data
fornita dal CAD e dall’Open Knowledge Foundation (OKFN), per cui un dato
è aperto se è “liberamente usabile, riutilizzabile e ridistribuibile da
chiunque per qualsiasi scopo, soggetto al massimo alla richiesta di
attribuzione e condivisione allo stesso modo”, non tutte le licenze
d’uso sono compatibili con i principi dei dati aperti. Nella figura che
segue le licenze vengono classificate secondo tale criterio:

|Figura 7: Licenze aperte e non aperte per i dataset|

*Figura 5 - Lo schema è tratto dalla figura disponibile al seguente
link:
https://docs.italia.it/italia/daf/lg-patrimonio-pubblico/it/stabile/licenzecosti.html#id5*

Tutte le licenze che non consentono lavori derivati, anche per finalità
commerciali, i.e., licenze che riportano chiaramente clausole Non
Commercial - NC e/o Non Derivative – ND e/o ogni altra clausola che
limita la possibilità di riutilizzo e ridistribuzione dei dati, non
possono essere ritenute valide per identificare dataset aperti.

Le licenze più usate per gli open data appartengono a tre categorie
principali:

1. il pubblico dominio o “waiver” dove il dichiarante “apertamente,
   pienamente, permanentemente, irrevocabilmente e incondizionatamente
   rinuncia, abbandona e cede ogni proprio diritto d’autore e connesso,
   ogni relativa pretesa, rivendicazione, causa e azione, sia al momento
   nota o ignota (includendo espressamente le pretese presenti come
   quelle future) relativa all’opera”. Rientrano in questa categoria la
   CC0 della famiglia delle licenze internazionali Creative Commons e la
   Open Data Commons – Public Domain Dedication License (ODC-PDDL) per i
   dataset/database;

2. le licenze per l’open data con richiesta di attribuzione, che
   consentono di condividere, adattare e creare anche per finalità
   commerciali con il solo vincolo di attribuire la paternità del
   dataset. Rientrano in questa categoria la licenza CC-BY della
   famiglia Creative Commons, la IODL (Italian Open Data License) nella
   sua versione 2.0 e la Open Data Commons Attribution License (ODC-BY)
   per dataset/database.

3. le licenze per l’open data con richiesta di attribuzione e
   condivisione allo stesso modo, che consentono di condividere,
   adattare e creare anche per finalità commerciali nel rispetto però di
   due vincoli: a) attribuire la paternità del dataset; b) distribuire
   eventuali lavori derivati con la stessa licenza che governa il lavoro
   originale. Rientrano in questa categoria la licenza CC-BY-SA della
   famiglia Creative Commons la IODL nella sua versione 1.0 la Open Data
   Commons Open Database License (ODbL) utilizzata dal progetto
   OpenStreetMap (OSM).

In relazione a quanto sopra riportato, tenuto conto del contesto
normativo di riferimento, si ritiene opportuno fare riferimento ad una
licenza unica aperta per tutto il MiC, che garantisca libertà di
riutilizzo, che sia internazionalmente riconosciuta e che consenta di
attribuire la paternità dei dataset (attribuire la fonte). Pertanto, si
suggerisce l’adozione generalizzata della licenza CC-BY nella sua
versione 4.0, presupponendo altresì l’attribuzione automatica di tale
licenza nel caso di applicazione del principio “Open Data by default”,
espresso nelle disposizioni contenute nell’articolo 52 del CAD. Per le
immagini dei beni culturali, si rimanda a quanto previsto nelle *Linee
guida per l’acquisizione, la circolazione e il riuso delle riproduzioni
di beni culturali in ambiente digitale*.

Per finalità particolari, ad esempio per il conferimento dei dati a
portali di valorizzazione del patrimonio culturale (cfr. Europeana) o
progetti collaborativi di divulgazione del sapere (cfr. Wikidata), se
richiesto dall’adesione al portale o al progetto, il MiC può valutare
l’opportunità di rilasciare alcuni dataset con le licenze richieste dai
suddetti progetti e portali.

AgiD raccomanda inoltre di gestire l’attribuzione della fonte indicando
il nome dell’organizzazione unitamente all’URL della pagina Web dove si
trovano i dataset/contenuti da licenziare. Nell’applicazione della
licenza si ricorda che non si può disporre/attribuire diritti più ampi
rispetto alla licenza di partenza (e.g., non si può attribuire un
pubblico dominio - o waiver - a un dataset ottenuto da una fonte a cui è
associata una licenza che richiede attribuzione).

Infine, le amministrazioni possono prevedere casi di applicazione di
licenze che limitino il riutilizzo dei dati se e solo se ciò si renda
necessario per il rispetto di altre normative (e.g., norme in materia di
protezione dei dati personali) e comunque motivando opportunamente la
scelta.

A completamento dell’argomento, si evidenzia l’opportunità di verificare
gli aspetti relativi a:

-  titolarità dei dati secondo la competenza amministrativa;

-  elaborazione di un’opera derivata, con il conseguente onere di
   citazione della fonte originale del dataset e di specifica
   attribuzione all’opera derivata;

-  finalità per i quali i dati sono stati creati che eventualmente non
   consentono di renderli automaticamente disponibili in open data;

-  responsabilità del titolare rispetto al riutilizzo dei dati da parte
   di terzi e, nel caso, specificare una nota legale, che integra e
   accompagna la licenza.

Un’indicazione di compatibilità tra le licenze Open Data è riportata
nella tabella seguente:

|image2|

Cosa sono le licenze Creative Commons (CC)

Le licenze più note a livello internazionale sono le Creative Commons
(CC) [5]_, proposte nel 2002 da Lawrence Lessig, d’uso ormai sempre più
comune nell’editoria, nel mercato audiovisivo e nelle pratiche di
digitalizzazione delle collezioni museali in tutto il mondo; tali
licenze favoriscono una gestione più flessibile e intuitiva dei diritti
d’autore gravanti sulle opere rilasciate in rete mediante il ricorso a
loghi internazionalmente riconosciuti e a metadati *machine-readable* in
grado di rendere immediatamente comprensibili all’utenza i termini di
utilizzo dell’opera. Lo strumento della licenza ha dunque il pregio di
permettere all’autore dell’opera, o comunque al titolare dei diritti di
sfruttamento economici, una gestione più agile ed equilibrata dei propri
diritti favorendo al tempo stesso un uso più responsabile e consapevole
delle risorse digitali da parte del pubblico. Le licenze CC si basano
sul concetto di “some rights reserved” (alcuni diritti riservati) in
opposizione alla formula tradizionale “all rights reserved” (tutti i
diritti riservati).

Le licenze CC sono complessivamente sei e derivano dalla combinazione
dei seguenti quattro attributi:

-  Attribuzione/\ *Attribution* (**BY**): l’utente è tenuto ad
   attribuire la paternità dell’opera nel modo indicato dall’autore
   stesso;

-  Non opere derivate/\ *No Derivatives* (**ND**): l’opera non può
   essere alterata o modificata dall’utente in nessun modo, né
   utilizzata per crearne una simile. È alternativa alla SA;

-  Non commerciale/\ *Non Commercial* (**NC**): l’opera non può essere
   sfruttata dall’utente per fini commerciali;

-  Condividi allo stesso modo/\ *Share Alike* (**SA**): l’opera può
   essere modificata e può circolare solo per il tramite di una licenza
   equivalente a quella originaria. È alternativa alla ND.

Oltre alle sei licenze autoriali Creative Commons mette a disposizione
altri due strumenti specificatamente riservati alle opere in pubblico
dominio: l’etichetta **PDM** (*Public Domain Mark*) e il dispositivo
**CC0**. PDM è propriamente un'etichetta, non una licenza, concepita per
comunicare che l'opera risulta priva di restrizioni sul piano del
diritto d’autore note a livello internazionale. Il dispositivo CC0 è
invece uno strumento, dotato di valore legale (a differenza di PDM), che
permette all’autore di rinunciare a ogni diritto sulle opere prodotte,
compreso quello di attribuzione espressa (BY). In questo modo l’opera
entra nel pubblico dominio non già in seguito alla scadenza dei termini
di protezione, bensì per scelta volontaria del suo autore.

Come definire una lista di priorità per pubblicare i dati in formato
aperto?

La strategia nazionale per gli open data delineata a partire dal 2017
nel “Piano Triennale per l’informatica nella PA” suggerisce un percorso
che passa attraverso varie fasi operative:

a. individuazione di basi di dati altamente affidabili ed essenziali per
   un elevato numero di procedimenti amministrativi (altrimenti dette
   basi di dati di interesse nazionale o *base register* secondo la
   terminologia prevista nell’ambito dell’European Interoperability
   Framework),

b. apertura, in open data, della gran parte dei dati prodotti dalle
   amministrazioni, nel rispetto degli ambiti di applicazione previsti
   dalle norme,

c. definizione di vocabolari controllati e modelli dati, da rendere
   disponibili in un apposito registro consultabile da chiunque,

d. messa a disposizione di uno spazio dei dati che offre, tra gli altri,
   un servizio di Open Data as a Service (ODasS) certificati.

Nel contesto dei dati aperti, la strategia complessiva a livello
nazionale include inoltre la definizione di un “Paniere dinamico di
dataset” (inserito nel piano triennale e aggiornabile di anno in anno)
attraverso il quale è individuato un insieme di basi di dati, sia
regionali, sia nazionali, che le amministrazioni intendono rendere
disponibili in open data. All’interno del paniere si considerano altresì
richieste specifiche di dati da aprire provenienti da iniziative
ufficiali con la cittadinanza (e.g., Open Government Partnership Forum).

Tali elementi costituiscono anche la base di riferimento per diverse
azioni di monitoraggio che devono essere intraprese per dar seguito sia
agli impegni assunti nell’ambito del piano triennale, sia alle
disposizioni dell’articolo 52 del Codice dell’Amministrazione Digitale e
della suddetta Direttiva PSI 2.0. Il MiC segnala annualmente ad AgID
quali basi di dati nazionali metterà a disposizione in linked open data,
tra quelle detenute dagli Istituti centrali e dalle Direzioni generali.

Cosa sono le ontologie e a cosa servono?

In informatica, un'ontologia è una rappresentazione formale, condivisa
ed esplicita di una concettualizzazione di un dominio di interesse. Il
termine ontologia formale è entrato in uso nel campo dell'intelligenza
artificiale e della rappresentazione della conoscenza, per descrivere il
modo in cui diversi schemi vengono combinati in una struttura dati
contenente tutte le entità rilevanti e le loro relazioni in un dominio.
I software usano le ontologie per vari scopi, tra cui il ragionamento
induttivo, la classificazione, etc.

AgID raccomanda di modellare i dati sulla base dei vocabolari e
ontologie di OntoPiA in larga parte allineati (collegati) a standard
aperti del Web e disponibili in formati aperti standard sulla
piattaforma https://github.com/italia/.

Gli uffici del MiC, per il tramite degli Istituti centrali, sono
incoraggiati ad avviare un processo di standardizzazione sia per la
rappresentazione di dati ricorrenti, indipendenti dallo specifico
dominio applicativo, come per esempio i dati sulle persone, sulle
organizzazioni pubbliche e private, sui luoghi e gli indirizzi usando le
ontologie di OntoPiA [6]_ sia per la rappresentazione di dati più
settoriali relativi a specifiche banche dati o a specifici procedimenti
o per i dati pubblicati nella sezione «Amministrazione Trasparente».

È fondamentale, quindi, nella scelta delle ontologie da utilizzare,
nell'ordine:

a. avvalersi di ontologie della rete OntopiA

b. usare ontologie rilasciate come standard dal W3C

c. usare ontologie pubblicate e aggiornate da grandi Istituzioni (es
   Library on Congress, ICOM, Europeana)

d. usare altre ontologie che siano pubblicate su siti istituzionali, ben
   documentate e, preferibilmente, disponibili in almeno due lingue.

L’utilizzo di una rete di ontologie standard può facilitare la creazione
di collegamenti tra dati, portando alla costruzione di una grande base
di conoscenza dell’informazione del settore culturale da utilizzare per
lo sviluppo di servizi nuovi e proattivi. Per una visione complessiva
dell’architettura dell’informazione pensata per il settore pubblico si
rimanda allo schema descritto da AgID all’indirizzo
https://docs.italia.it/italia/daf/lg-patrimonio-pubblico/it/stabile/arch.html#id1.

Quali sono gli standard di riferimento per il settore pubblico?

I principali standard di riferimento per l’architettura
dell’informazione del settore pubblico derivano dalle esperienze
maturate dagli esperti nel settore del Web Semantico, con la visione di
trasformare il Web in un unico spazio informativo globale. Essi sono:

-  RDF (Resource Description Framework)

-  RDFS (RDF Schema)

-  OWL (Web Ontology Language)

-  SPARQL (SPARQL Protocol and RDF Query Language)

-  SDMX (Statistical Data and Metadata eXchange)

Tali standard sono ampiamente documentati sul web e descritti anche
nelle Linee guida AgID [7]_.

Cos’è il portale dati.gov.it?

Ai sensi dell’articolo 1 comma 8 del D.Lgs. 18 maggio 2015, n.102, il
portale nazionale dei dati aperti (dati.gov.it) è l’unico riferimento
per la documentazione e la ricerca di tutti i dati aperti della pubblica
amministrazione. Esso, inoltre, è l’unico ad abilitare il colloquio con
l’analogo portale europeo. Il portale nazionale dei dati aperti include
i metadati, conformi al profilo DCAT-AP_IT, che descrivono i dati aperti
delle amministrazioni. Le amministrazioni sono tenute pertanto a
inserire e a mantenere aggiornati, attraverso le modalità di
alimentazione previste dal catalogo, tali metadati. I dati primari, il
cui riferimento è pubblicato sul portale nazionale, rimangono presso il
titolare del dato che conserva la responsabilità della loro divulgazione
a livello nazionale. I dati geografici devono essere documentati
esclusivamente presso il Repertorio Nazionale dei Dati Territoriali
(RNDT) che, in maniera automatizzata, si occupa dell’allineamento con il
portale nazionale dei dati.

Il MiC assicura il conferimento dei propri dati aperti a dati.gov.it
attraverso il proprio Catalogo dei dati pubblicato sul sito
`https://dati.beniculturali.it <https://dati.beniculturali.it/>`__.

Il portale dati.gov.it predispone i metadati per l’\ *harvesting* da
parte del portale europeo e prevede una funzionalità di *harvesting*
periodica (con frequenza settimanale) e automatizzata verso i cataloghi
dei dati aperti delle altre amministrazioni.

Al fine di evitare duplicazioni di dati e di ridurre la complessità
della raccolta centrale di informazioni sui dataset presenti nei
cataloghi delle amministrazioni, si adotta un modello di governance del
processo di alimentazione del catalogo nazionale dati.gov.it. Il modello
di governance prevede di avvalersi dei principi di sussidiarietà
verticale, già in precedenza menzionati. I meccanismi di alimentazione
del portale nazionale abilitano, di fatto, una federazione tra portali
di pubbliche amministrazioni\ :sup:`7`.

Cos’è il portale dati.beniculturali.it?

Il sito
`https://dati.beniculturali.it <https://dati.beniculturali.it/>`__ è il
portale dove sono pubblicati i dati aperti del Ministero della cultura,
la cui manutenzione è stata affidata dalla DG Organizzazione
all’Istituto Centrale per il Catalogo e la Documentazione. Dal portale è
possibile interrogare l’endpoint SPARQL dove sono accesibili i linked
open data (LOD) prodotti dal MiC. I primi LOD sono stati pubblicati a
partire dal 2014 rappresentano il frutto di un processo di cooperazione
tra gli Istituti centrali e le Direzioni generali del MiC e collegano
tra loro dataset provenienti da fonti diverse: banca dati dei Luoghi
della cultura; anagrafiche di Archivi e Biblioteche; banca dati del
Catalogo dei beni culturali; altre banche dati documentali e
fotografiche. Allo stato attuale la piattaforma è essenzialmente
un’interfaccia sperimentale machine-to-machine (m2m) che offre linked
open data interrogabili via endpoint SPARQL.

.. [1]

   https://docs.italia.it/italia/daf/lg-patrimonio-pubblico/it/stabile/index.html.

.. [2]

.. [3]

   https://dvcs.w3.org/hg/gld/raw-file/default/glossary/index.html#x5-star-linked-open-data

.. [4]

   https://ec.europa.eu/info/strategy/priorities-2019-2024/europe-fit-digital-age/european-data-strategy_it

.. [5]
    https://creativecommons.it/chapterIT/

.. [6]
    In particolare il MiC collabora ad OntoPiA con le ontologie: 1)
   Cultural-ON per la modellazione dei dati relativi agli Istituti della
   Cultura e agli eventi culturali; 2) ArCo, rete di ontologie per la
   modellazione dei beni culturali afferenti ai beni archeologici,
   architettonico-paesaggistici, demoetnoantropologici, fotografici,
   naturalistici, numismatici, scientifico-tecnologici,
   storico-artistici, strumenti musicali.

.. [7]

   https://docs.italia.it/italia/daf/lg-patrimonio-pubblico/it/stabile/arch.html#standard-di-riferimento

.. |image0| image:: ./media/image3.png
   :width: 5in
   :height: 2.5625in
.. |Figura 7: Licenze aperte e non aperte per i dataset| image:: ./media/image4.png
   :width: 5.00821in
   :height: 3.7294in
.. |image2| image:: ./media/image5.png
   :width: 5.63044in
   :height: 2.89116in
